{"title":"1. Što je to javni izbor i zašto nas se tiče?","markdown":{"yaml":{"title":"1. Što je to javni izbor i zašto nas se tiče?"},"headingText":"Definicija, metodologija i osnovne pretpostavke teorije javnog izbora","containsRefs":false,"markdown":"\n\n\n\nTeorija javnog izbora (engl. *Public Choice Theory*) predstavlja\nsponu između ekonomije i političkih znanosti i definira se kao \"uporaba\nekonomskih alata za rješavanje tradicionalnih problema političke\nznanosti\". Ova teorija fundamentalno preoblikuje razumijevanje kolektivnog\nodlučivanja tako što primjenjuje koncepte standardne maksimizacije korisnosti,\nteorije igara i teorije odluke na političko ponašanje. Razumijevanje javnog\nizbora ključno je jer nudi objašnjenje zašto politički ishodi često odstupaju\nod idealiziranih očekivanja javnog interesa, fokusirajući analizu na\ninstitucionalne poticaje koji oblikuju ponašanje državnih aktera.\n\nTradicionalno, politiku se često promatra kroz idealističnu prizmu, gdje se\nvlada i njezini dužnosnici percipiraju kao dobronamjerni entiteti koji teže\nisključivo općem dobru i provode \"volju“ naroda. Iako ovaj pogled pruža\nutješan narativ, on često ne objašnjava zašto političke odluke u praksi mogu\nbiti neučinkovite, nelogične i često naizgled suprotne interesima većine\ngrađana. Pritom se često postavljaju pitanja: Zašto se donose zakoni koji pogoduju uskim interesnim skupinama, a na\nštetu šire javnosti? Zašto su birokratski procesi često spori i nefleksibilni?\n\nTeorija javnog izbora nudi radikalan, ali analitički snažan odgovor na ova\npitanja. James Buchanan, dobitnik Nobelove nagrade za ekonomiju, definirao je\njavni izbor kao \"politiku bez romantike\" (Buchanan, 1986). Umjesto da\npolitiku tretiraju kao zasebno područje vođeno altruizmom, teoretičari javnog\nizbora primjenjuju ekonomske alate i metodologiju na političke procese (Tullock\n& Buchanan, 1962). Osnovna premisa jest da su svi sudionici u političkom\nsustavu, odnosno birači, političari i birokrati racionalni, samointeresni\npojedinci čije su motivacije slične onima na ekonomskom tržištu (Brennan &\nLomasky, 1993.). Pritom, grupe odnosno \"društvo\" ili\n\"narod\" ne donose odluke, odnosno odluke su isključivo rezultat\npojedinačnih izbora (Tullock & Buchanan, 1962). Javni izbor nam pomaže\ndekonstruirati naizgled iracionalne političke ishode i uvidjeti da su oni često\nlogične posljedice interakcije samointeresnih aktera unutar određenih\ninstitucionalnih pravila. Razumijevanje ove dinamike ključno je za svakoga tko\nželi biti informiran i učinkovito utjecati na politički proces.\n\n\nIntelektualni temelji teorije\njavnog izbora postavljeni su kroz seminalne radove poput *An Economic Theory of Democracy* autora Anthonyja Downsa iz 1957.\ngodine i *The Calculus of Consent* (1962)\nautora Jamesa M. Buchanana i Gordona Tullocka.\n\nVeć je prethodno istaknuto kako\nteorija javnog izbora predstavlja primjenu ekonomskih načela i metoda na\nanalizu političkih procesa, odnosno donošenja odluka u javnom sektoru. Pritom,\nosnovna ideja proizlazi iz pretpostavke da se politički akteri zapravo birači,\npolitičari i birokrati koji se ponašaju racionalno i sebično, slično akterima\nna tržištu, te maksimiziraju vlastitu korisnost umjesto „javnog interesa“\n(Buchanan i Tullock, 1962). Na taj način, teorija javnog izbora spaja ekonomsku\nanalizu i političku znanost, promatrajući državu kao skup međusobno povezanih\ntržišta političkih odluka (Mueller, 2003).\n\nMetodološki okvir ove teorije\ntemelji se na racionalnom izboru, individualizmu i analizi troškova i koristi.\nRacionalni izbor podrazumijeva da pojedinci donose odluke na temelju usporedbe\nočekivanih koristi i troškova, a ne altruizma (Downs, 1957). Individualizam\npolazi od premise da su društveni ishodi rezultat interakcije pojedinaca, dok\nanaliza troškova i koristi omogućuje kvantifikaciju i evaluaciju političkih\nodluka u odnosu na njihovu učinkovitost i distribucijske učinke (Ostrom, 1990).\nU tom kontekstu, država se ne promatra kao neutralan mehanizam, već kao arena\nsukoba interesa i kompromisa među različitim društvenim skupinama (Brennan i\nBuchanan, 1985).\n\nOsnovne\npretpostavke teorije javnog izbora uključuju:\n\n1.  Racionalnost aktera – politički subjekti djeluju u skladu\n    s vlastitim interesima (Downs, 1957).\n2.  Asimetriju informacija – birači često raspolažu\n    ograničenim znanjem o političkim programima, što dovodi do problema racionalne\n    ignorancije (Buchanan, 1986).\n3.  Kolektivno djelovanje i problem „besplatnog jahača“ –\n    pojedinci imaju poticaj koristiti javna dobra bez doprinosa njihovom\n    financiranju (Olson, 1965).\n4.  Institucionalna analiza – političke institucije oblikuju\n    ponašanje aktera i određuju ishode javnih odluka (Ostrom, 1990).\n\nMetodološki, teorija javnog izbora\nkoristi instrumente mikroekonomske analize, teorije igara i institucionalne\nekonomije. Kroz modele glasanja, koalicijskih dogovora i birokratskog ponašanja\nobjašnjava se kako individualni interesi mogu dovesti do kolektivno neefikasnih\nrezultata, što se često naziva „neuspjehom države“ (Mueller, 2003). Cilj\nanalize nije samo opis političkog ponašanja, već i pronalaženje\ninstitucionalnih mehanizama koji mogu smanjiti distorzije i povećati\nučinkovitost javnih odluka (Buchanan, 1987). Štoviše, može se zaključiti kako\njavni izbor počiva na nekoliko temeljnih metodoloških postulata poput\nmetodološkog individualizma prema kojem se kolektivne odluke ne donose od\nstrane agregatne cjeline (npr. \"države\"), već su rezultat kombinacije\nindividualnih izbora i preferencija. Sljedeći postulat je racionalno\nsamopouzdanje (engl. *Rational Self-Interest*) prema kojem svi akteri u političkom sustavu, odnosno birači,\npolitičari, birokrati djeluju racionalno u nastojanju maksimiziranja vlastite\nkorisnost ili blagostanja. Također, u ovom kontekstu ističe se i takozvana politika kao razmjena (engl. *Politics as Exchange*) prema kojoj\nse politički procesi promatraju kao složeni sustavi razmjene u kojima pojedinci\nnastoje poboljšati svoje pozicije.\n\n### Pravila igre vs. politički ishodi\n\nUnutar teorije javnog izbora\nposebno mjesto zauzima konstitucionalna politička ekonomija, koju su razvili\nJames M. Buchanan i Geoffrey Brennan, a koja se usredotočuje na razliku između\npravila igre (engl. *Rules of the game*)\ni političkih ishoda (engl. *Political\noutcomes*) (Buchanan & Tullock, 1962; Brennan & Buchanan, 1985). Ova\nperspektiva polazi od ideje da kvaliteta političkih odluka ne ovisi samo o\npreferencijama aktera, već ponajprije o institucionalnim pravilima koja\noblikuju proces donošenja odluka. Drugim riječima, efikasnost i pravednost\nkolektivnih odluka proizlaze iz dizajna institucionalnog okvira, a ne iz\npojedinačnih političkih odluka ili volje trenutne većine. Buchanan (1986) je\nisticao da se u politici moraju razlikovati dvije razine analize: ustavna\n(konstitucionalna) razina, na kojoj se biraju i definiraju pravila igre,\nodnosno ograničenja i procedure prema kojima će se donositi buduće kolektivne\nodluke te post-ustavna razina, na kojoj se unutar postojećih pravila odlučuje o\nkonkretnim političkim pitanjima (Buchanan, 1986). Pritom na ustavnoj razini\npojedinci djeluju iza „zavjese neizvjesnosti“ slične Rawlsovom konceptu\n„zavjese neznanja“ gdje ne znaju kakvu će poziciju u društvu zauzeti te stoga\nimaju poticaj dizajnirati pravedna i stabilna pravila igre (Buchanan &\nBrennan, 2000). Takav pristup ima za cilj ograničiti proizvoljnost većine i\nsmanjiti mogućnost eksploatacije manjina, ističući važnost ustavnih ograničenja\nnad diskrecijskim odlukama političara. Metodološki, konstitucionalna politička\nekonomija naglašava normativnu analizu institucija, odnosno postavlja se\npitanje kako bi pravila trebala biti postavljena da osiguraju legitimnost,\nstabilnost i učinkovitost političkog sustava (Vanberg, 2005). Time se prelazi s\npozitivne analize koja proučava kako zapravo sustav funkcionira na normativnu\nrazinu kojoj je u fokusu kako bi trebao sustav trebao funkcionirati. Buchanan\n(1991) ističe da je upravo spontani poredak odnosno skup neplaniranih, ali\nstabilnih institucionalnih aranžmana najbolji okvir za osiguravanje slobode i\nekonomskog prosperiteta.\n\nSredišnja poruka konstitucionalne\nperspektive glasi da dobro definirana pravila igre mogu ograničiti negativne\nishode političkog procesa. Umjesto da se fokusira na redistribucijske politike\nili pojedinačne programe, ova škola misli naglašava važnost uspostave\nmehanizama koji sprječavaju zloupotrebu moći i potiču odgovornost. Time se\nkonstitucionalna politička ekonomija pozicionira kao most između ekonomije,\npolitičke filozofije i prava s ciljem stvaranja institucionalnog okvira koji\nmaksimizira individualnu slobodu i društvenu koheziju (Buchanan, 1987; Brennan\n& Buchanan, 1985).\n\n## Ljudi kao birači, političari i službenici\n\nJedno od temeljnih polazišta\nteorije javnog izbora jest da se svi sudionici političkog procesa, odnosno\nbirači, političari i službenici (birokrati) ponašaju racionalno, vodeći se\nvlastitim interesima i poticajima, a ne apstraktnim „javnim dobrom“ (Buchanan\n& Tullock, 1962). Ovaj pristup, poznat kao metodološki individualizam,\nodbacuje idealiziranu sliku države kao neutralnog čuvara zajedničkih interesa\nte je promatra kao sustav međusobno povezanih tržišta političkih odluka (Mueller,\n2003). Štoviše, svaka od triju skupina aktera ima svoje ciljeve, ograničenja i\ninformacijske asimetrije, što zajedno oblikuje stvarne ishode javnih\npolitika.Teorija javnog izbora primjenjuje pretpostavku racionalnog\nsamopouzdanja na sve ključne aktere u političkom sustavu: birače, političare i\nbirokrate.\n\n### Trebam li i kako sudjelovati u donošenju političkih odluka?\n\nPitanje individualnog sudjelovanja\nu donošenju političkih odluka jedno je od središnjih problema teorije javnog\nizbora. Ono se analizira kroz prizmu racionalnog izbora, odnosno ekonomskog\npristupa ponašanju birača i političkih aktera (Downs, 1957). Temeljna\npretpostavka jest da birači djeluju racionalno odnosno nastoje maksimizirati svoju korisnost i minimizirati troškove\nšto dovodi do pitanja zašto bi racionalan pojedinac uopće sudjelovao u izborima\nkada je vjerojatnost da njegov glas promijeni ishod iznimno mala (Mueller,\n2003).\n\n#### Paradoks glasanja i racionalno nepoznavanje\n\nParadoks neglasanja (engl. *The Paradox of Not Voting*), koji\nje istaknuo Anthony Downs (1957) , nalaže da je glasanje u velikim izborima, u\nstrogo instrumentalnom smislu, iracionalno. Ako je vjerojatnost da će jedan\npojedinačni glas utjecati na ishod (engl. *pivotality*) zanemarivo mala, štoviše\ngotovo jednaka nuli i ako glasanje podrazumijeva bilo kakav, pa i minimalan\ntrošak primjerice vrijeme, trud ili prilagodbu rasporeda, racionalni akter bi\ntrebao ostati kod kuće. Pritom se ovaj instrumentalni model glasanja formalno\nse opisuje formulom:\n\n$$R = P \\cdot B - C,$$\n\ngdje R predstvalja nagradu za\nglasanje, P vjerojatnost da će glas biti odlučujući, B korist od preferiranog\nishoda, a C trošak glasanja. Budući da je u velikim populacijama $P \\approx 0$, tada je R\nnegativan čim je $C > 0$. Unatoč ovoj logici, izlaznost na izbore ostaje\nvisoka.\n\nSlično tomu, koncept racionalnog\nnepoznavanja (engl. *Rational Ignorance*) objašnjava zašto su građani često loše\ninformirani o političkim pitanjima. Trošak stjecanja detaljnih političkih\ninformacija gotovo uvijek nadmašuje očekivanu instrumentalnu korist za\npojedinog birača, s obzirom na nultu vjerojatnost utjecaja na ishod. Racionalno\nnepoznavanje posljedično dovodi ne samo do neadekvatne akvizicije političkih\ninformacija, već i do neučinkovitog korištenja onih informacija koje birači\nposjeduju.\n\nBryan Caplan (2001) u svom radu\nproširuje ovaj koncept idejom racionalne iracionalnosti. U svom istraživanju\nnaglašavao je da birači ne samo da ne ulažu u informacije, već si mogu\npriuštiti zadržavanje sistemski pristranih, iracionalnih uvjerenja, jer je\ncijena takve greške u prosudbi gotovo nula. U nedostatku sistemskih\npristranosti, individualna iracionalnost bi se poništila na agregatnoj razini.\nMeđutim, ako postoje sistemske pristranosti poput primjerice ekonomskih\nuvjerenja može se objasniti zašto političke odluke mogu biti suprotne\nekonomskim dokazima.\n\n#### Pomirenje paradoksa: instrumentalno vs. ekspresivo glasanje\n\nJedan od temeljnih izazova teorije\njavnog izbora jest paradoks glasanja, prema kojemu racionalan pojedinac, vođen\nisključivo vlastitim interesom i analizom troškova i koristi, ne bi imao\nrazloga sudjelovati u izborima. Ako je vjerojatnost da jedan glas odluči ishod\ngotovo nula, tada su troškovi izlaska na izbore veći od očekivane koristi\n(Downs, 1957). Unatoč tome, u stvarnosti veliki broj ljudi ipak glasa.\nObjašnjenje tog paradoksa traži se u razlikovanju instrumentalnog i\nekspresivnog glasanja (Riker & Ordeshook, 1968; Brennan & Lomasky,\n1993).\n\nInstrumentalni pristup polazi od\nklasične ekonomske racionalnosti gdje birači glasaju kako bi maksimizirali\nočekivanu korist od političkih ishoda (Downs, 1957). Oni biraju opciju koja im\ndonosi najveću korist u pogledu poreza, dohotka, javnih usluga ili drugih\nkonkretnih materijalnih učinaka. Međutim, budući da je vjerojatnost odlučujućeg\nglasa infinitesimalno mala, instrumentalni motiv sam po sebi ne može objasniti\nširoku participaciju birača (Mueller, 2003).\n\nS druge strane, teorija\nekspresivnog glasanja (engl. *expressive\nvoting*), koju su razvili Riker i Ordeshook (1968) te kasnije formalizirali\nBrennan i Lomasky (1993), nadopunjuje instrumentalni model psihološkom i\nsimboličkom dimenzijom. Prema ovom pristupu, birači ne glasaju zato što očekuju\nda će promijeniti ishod, već zato što im čin glasanja omogućuje izražavanje\nidentiteta, vrijednosti ili moralnih uvjerenja. Glasanje se promatra kao akt\nsamopotvrđivanja i društvene pripadnosti, a ne kao čisto instrumentalno\nsredstvo za postizanje rezultata (Brennan & Lomasky, 1993). Primjerice,\npojedinac može glasati za stranku koja promiče ekološke politike, ne zato što\nočekuje izravnu korist, nego zato što mu takav izbor pruža moralno zadovoljstvo\ni osjećaj konzistentnosti s vlastitim uvjerenjima. Time se političko ponašanje\nshvaća kao kombinacija racionalnog i ekspresivnog motiva, gdje se korisnost\nmjeri i u emocionalnim, a ne samo materijalnim kategorijama (Hamlin &\nBrennan, 1999).\n\nPomirenje paradoksa glasanja\npostiže se kombiniranjem instrumentalnog i ekspresivnog pristupa. U suvremenim\nmodelima teorije javnog izbora, korisnost sudjelovanja uključuje i\ninstrumentalne koristi (povezane s ishodima) i ekspresivne koristi (povezane s identitetom\ni vrijednostima) (Feddersen, 2004). Takav model proširuje pojam racionalnosti\nizvan uskog ekonomskog okvira i objašnjava zašto pojedinci mogu racionalno\nodlučiti sudjelovati čak i kad je očekivana materijalna korist zanemariva.\nOvakav spoj racionalne kalkulacije i društvenih motiva čini teoriju javnog\nizbora metodološki otvorenijom prema interdisciplinarnim pristupima,\nuključujući sociologiju, psihologiju i teoriju identiteta. Time se pokazuje da\nje ljudsko političko ponašanje višedimenzionalno, odnosno istodobno racionalno\ni simbolično, korisno i vrijednosno utemeljeno (Brennan & Lomasky, 1993;\nHamlin & Brennan, 1999).\n\n### Političari, maksimizacija glasova i teorija medijanskog glasača\n\nPolitičari su u ovom okviru\nshvaćeni kao maksimizatori glasova, odnosno kao akteri koji djeluju na „tržištu\npolitika“ nudeći biračima programe i obećanja u zamjenu za političku podršku\n(Downs, 1957). Štoviše, cilj političara nije maksimizacija društvenog\nblagostanja, već povećanje vlastite političke moći kroz izborni uspjeh,\nodržavanje vlasti i pristup resursima države. Takav sustav poticaja stvara\npolitički oportunizam, odnosno sklonost donošenju kratkoročnih i populističkih\nmjera koje povećavaju popularnost, ali dugoročno mogu destabilizirati\ngospodarstvo i javne financije (Nordhaus, 1975). Iz tog razloga Buchanan i\nWagner (1977) upozoravaju na „politički deficit“, odnosno na tendenciju da se u\ndemokracijama stalno povećava javna potrošnja i dug jer političari prebacuju\ntroškove svojih odluka na buduće porezne obveznike.\n\nTeorija javnog izbora dosljedno\nprimjenjuje model samointeresnog aktera i na političare, gledajući ih kao\npoduzetnike na političkom tržištu (Downs, 1957.). Njihov primarni cilj nije\napstraktni javni interes, već maksimizacija moći i pobjeda na izborima, a javni\ninteres se smatra sredstvom za postizanje tih ciljeva (Buchanan & Tullock,\n1962.; Buchanan, 1986.; Downs, 1957.). U tu svrhu, političari se koriste\nspecifičnim mehanizmima, od kojih su najznačajniji trgovina glasovima (engl. *logrolling*) i traženje renti (engl. *rent-seeking*). *Logrolling* ili\ntrgovina glasovima, neformalna je praksa razmjene glasova unutar zakonodavnih\ntijela (Buchanan & Tullock, 1962.). Iako ova praksa može dovesti do\npostizanja dogovora koji inače ne bi bio moguć, analiza pokazuje da\nsudjelovanje u njoj ima svojevrstan pozitivan i statistički značajan utjecaj na\nšanse zakonodavaca za dobivanje promaknuća, čak i ako ne poboljšava\nlegislativnu učinkovitost (Buchanan & Tullock, 1962.). Uvid u ovu dinamiku\nleži u činjenici da političari djeluju kako bi osigurali vlastitu političku\nbudućnost (Buchanan & Tullock, 2004.; Buchanan & Tullock, 1962.).\n\nSlično, koncept *rent-seekinga* ili traženja\nrenti, koji je uveo Gordon Tullock (1967), a termin popularizirala Anne Krueger\n(1974) odnosi se na napore pojedinaca ili interesnih skupina da ostvare\nekonomske koristi i privilegije (npr. subvencije, monopole, tarife) putem\npolitičke arene, umjesto kroz produktivnu odnosno tržišnu aktivnost (Tullock,\n1967; Krueger, 1974). Ključni uvid Tullocka je da resursi potrošeni na\nlobiranje, poput milijuna dolara utrošenih na kampanje i plaćanje lobista\nzapravo predstavljaju društveni trošak koji ne stvara nikakvu novu vrijednost\n(Tullock, 1967.). Ovi resursi, umjesto da budu usmjereni na inovacije ili\npovećanje produktivnosti koriste se za preraspodjelu postojećeg bogatstva\n(Tullock, 1967.). Stoga, traženje renti nije samo etički upitno, već je i\nfundamentalno štetno za ekonomsku učinkovitost društva.\n\nKao proširenje koncepta\n*rent-seekinga*, takozvana teorija regulatorne zarobljenosti (Stigler, 1971)\ntvrdi da regulacija ne nastaje kako bi korigirala tržišne neuspjehe u javnom\ninteresu, već se stvara kao odgovor na potražnju industrije koja je želi\n\"kupiti\" (Stigler, 1971). Država, posjedujući moć prisile, nudi\ntakozvane „proizvode\" poput subvencija, kontrole nad ulaskom na tržište,\nregulacije supstituta ili fiksiranja cijena, a industrije s koncentriranim\ninteresima su najbolje organizirane da te proizvode \"kupe\". Ovo\nobjašnjava zašto propisi često sadrže \"klauzule o starosti\"\n(engl. *grandfather clauses*) koje oslobađaju postojeće tvrtke od novih zahtjeva, čime\nse efektivno stvaraju prepreke za ulazak novih konkurenata (Stigler, 1971.).\n\nOvakvi neintuitivni ishodi rezultat\nsu logike kolektivnog djelovanja, koju je Mancur Olson razradio 1965. godine\n(Olson, 1965). Olson je objasnio da su male, homogene interesne skupine s\nkoncentriranim interesima daleko učinkovitije u kolektivnom djelovanju od\nvelikih skupina s difuznim interesima (Buchanan & Tullock, 2004). To je\nzato što članovi manjih grupa imaju veći pojedinačni ulog, niže troškove\norganiziranja i manji problem \"slobodnog jahača\" (engl. *free-rider problem*)\n(Buchanan & Tullock, 2004). Zbog toga su lobističke skupine koje\npredstavljaju koncentrirane industrije uspješnije u osiguravanju privilegija\nkoje donose značajne koristi njima, dok se troškovi tih privilegija raspršuju\nna cijelu, neorganiziranu javnost (Olson, 1965; Stigler, 1971). To je temeljni\nmehanizam kojim teorija javnog izbora objašnjava disproporcionalni utjecaj\nposebnih interesa na javnu politiku.\n\n### Birokrati, borba za proračun i kritički osvrt\n\nTeorija javnog izbora primjenjuje\nmodel samointeresnog aktera i na birokrate, odnosno državne službenike, što\npredstavlja radikalan odmak od tradicionalnih shvaćanja javne uprave koja\npotječu od Maxa Webera. Prema klasičnoj weberijanskoj teoriji, birokracija se\nsmatrala racionalnim, nepristranim i objektivnim mehanizmom provedbe zakona,\nusmjerenim prema ostvarivanju javnog interesa. Nasuprot tome, pristup javnog\nizbora naglašava da su i birokrati pojedinci vođeni vlastitim interesima te da\nnjihovo ponašanje proizlazi iz osobnih poticaja i institucionalnih ograničenja\nu kojima djeluju (Niskanen, 1971).\n\nNajutjecajniju teorijsku\ninterpretaciju birokratskog ponašanja dao je William A. Niskanen, koji je u\nsvojim radovima iz 1968. i 1971. razvio model maksimizacije proračuna. Niskanen\nje tvrdio da birokrati nastoje maksimizirati veličinu proračuna svojih odjela\njer je veći proračun izravno povezan s njihovom osobnom korisnošću odnosno\nvišom plaćom, većim prestižem, brojem podređenih i moći odlučivanja. Time se\npovećava njihov profesionalni utjecaj i status unutar hijerarhije javne uprave\n(Niskanen, 1968; 1971).\n\nTemeljni mehanizam koji omogućuje\ntakvo ponašanje jest informacijska asimetrija između birokrata i političkih\nsponzora, odnosno zakonodavaca. Birokrati raspolažu detaljnim tehničkim znanjem\no troškovima i kapacitetima svojih odjela, dok političari i predstavnici\nministarstava često nemaju uvid u stvarne interne procese i operativne\nmogućnosti. Koristeći prednost informiranosti, birokrati mogu predlagati\nproračune po principu „uzmi ili ostavi“, pri čemu je alternativa odbijanju\nproračuna potpuna obustava javne usluge. Budući da političari teže izbjeći\npolitičku odgovornost i negativne posljedice koje bi takva obustava izazvala,\noni u pravilu odobravaju veće proračune nego što bi bilo društveno optimalno\n(Niskanen, 1971). Takav odnos, koji Niskanen opisuje kao bilateralni monopol\nizmeđu biroa i zakonodavca, vodi do sustavne sklonosti javne administracije\nprema prevelikim izdacima, regulacijama i neučinkovitoj alokaciji resursa.\n\nOva analiza pruža važan uvid u to\nda neučinkovitost javne uprave nije nužno rezultat nekompetentnosti ili\nkorupcije, nego strukturnih poticaja unutar odnosa između birokrata i\npolitičkih institucija. Problem leži u agens-principal dilemi — neskladu između\ninteresa „principala“ (vlade ili zakonodavca) i „agenta“ (birokrata) koji\nraspolaže ključnim informacijama i koristi ih za maksimizaciju vlastite\nkorisnosti. Niskanen time razbija mit o birokraciji kao neutralnom mehanizmu\nprovedbe kolektivne volje i pokazuje da je birokratska ekspanzija racionalan, a\nne slučajan ishod institucionalnog sustava.\n\nUnatoč svojoj inovativnosti i\nutjecaju, Niskanenov model nije ostao bez kritika. Njegova pretpostavka da su\nbirokrati isključivo motivirani samointeresom pokazala se previše\nredukcionističkom. Mnogi istraživači upozorili su da birokrati mogu djelovati i\nu skladu s profesionalnim etosom, osjećajem dužnosti ili percepcijom javnog\ninteresa (Breton & Wintrobe, 1975). Niskanen je na to odgovorio tvrdnjom da\nje pojam javnog interesa sam po sebi neodređen i da ga birokrati tumače iz\nperspektive vlastitog djelokruga rada. Time, iako možda subjektivno vjeruju da\ndjeluju u javnom interesu, u praksi često potiču rast proračuna i širenje\nadministrativne kontrole. Kritičari su također istaknuli da su interesi unutar\nbirokracije heterogeni: viši službenici teže moći i prestižu, dok niži\nprioritet daju sigurnosti radnog mjesta i stabilnosti (Breton & Wintrobe,\n1975). Stoga maksimizacija proračuna ne mora nužno biti univerzalni cilj svih\nslojeva birokracije.\n\nU kasnijoj literaturi razvijeni su\ni alternativni modeli koji proširuju ili nadograđuju Niskanenovu analizu.\nNajpoznatiji među njima je model „oblikovanja biroa“ (*bureau-shaping*) Patricka\nDunleavyja (1985). Dunleavy je zadržao temeljnu racionalističku pretpostavku\nteorije javnog izbora, ali je smatrao da birokrati ne teže uvijek povećanju\nukupnog proračuna. Umjesto toga, njihova korisnost proizlazi iz mogućnosti da\noblikuju strukturu biroa na način koji maksimizira osobne koristi. U praksi to\nznači da viši birokrati često preferiraju rad u manjim, specijaliziranim i\nprestižnim agencijama koje pružaju izazovne i vidljive zadatke, umjesto vođenja\nvelikih, administrativno opterećenih organizacija. Takvo „oblikovanje biroa“\nuključuje preusmjeravanje ili *outsourcing* dijela programa, delegiranje\nodgovornosti drugim agencijama te fokusiranje na resurse koji izravno\npovećavaju osobnu i profesionalnu korisnost službenika (Dunleavy, 1985).\n\nOva teorijska nadogradnja pokazuje\nda je ponašanje birokrata složenije od puke maksimizacije budžeta. U suvremenim\nsustavima javne uprave, gdje su birokrati često podložni političkom nadzoru,\nmedijskom pritisku i mehanizmima transparentnosti, njihovi ciljevi uključuju i\noptimizaciju reputacije, radnog okruženja i profesionalnog identiteta.\nNiskanenov model, međutim, ostaje temeljno polazište jer razotkriva osnovni\nuzrok birokratske ekspanzije u strukturi poticaja, a ne u karakteru pojedinaca.\nNeušinkovitost birokracije stoga nije anomalija sustava, već njegova predvidiva\nposljedica.\n\nKritički osvrt na ove teorije\npokazuje da su modeli javnog izbora, unatoč pojednostavljenjima, omogućili\nvažan pomak u razumijevanju javne uprave. Umjesto da birokraciju tumače kao\ntehnički aparat vođen načelom racionalne efikasnosti, oni je prikazuju kao\npolitičko-ekonomsku instituciju čije ponašanje proizlazi iz interakcije\ninteresa, informacija i ograničenja. Time teorija javnog izbora ne nudi\njednostavna rješenja za problem birokratske neučinkovitosti, ali pruža\nrealističan okvir za razumijevanje zašto javne administracije imaju tendenciju\nširenja, čak i kad to nije društveno optimalno. Suvremeni modeli poput\nDunleavyjevog potvrđuju da je birokratsko ponašanje višedimenzionalno i da se\nracionalnost aktera može izraziti kroz različite oblike – od maksimizacije\nproračuna do oblikovanja institucionalnih struktura koje donose profesionalnu\nautonomiju i status.\n\n## Zašto su odluke države često neintuitivne?\n\nOdluke države često se doimaju\nneintuitivnima u slučajevima primjerice kada se subvencioniraju neefikasne\nindustrije, održavaju gubitaši ili financiraju skupi projekti koji koriste tek\nuskom krugu interesnih skupina. Iako se takvi potezi građanima mogu činiti\nnelogičnima ili ekonomskim promašajem, teorija javnog izbora nudi objašnjenje\nkoje ih čini razumljivima. Prema ovom pristupu, mnoge državne odluke koje na\nprvi pogled djeluju iracionalno zapravo su racionalne ako se promatraju kroz\nprizmu strukture poticaja i institucionalnih ograničenja unutar političkog\nsustava. Za razliku od tradicionalnog shvaćanja države kao jedinstvenog aktera\nkoji djeluje u općem interesu, teorija javnog izbora promatra državu kao skup\nmeđusobno povezanih pojedinaca odnosno birača, političara i birokrata koji donose odluke vođeni vlastitim\ninteresima, informacijama i kalkulacijama (Buchanan & Tullock, 1962;\nMueller, 2003). Ishodi koji se iz društvene perspektive čine neefikasnima, nelogičnima\nili paradoksalnima često su, zapravo, posve logične posljedice takvih\nracionalnih interakcija. Štoviše, teorija javnog izbora ukazuje da su ovi\nfenomeni predvidljive posljedice neuspjeha države (engl. *government failure*), odnosno situacija u kojima racionalno\nponašanje političkih aktera u kombinaciji s neadekvatnim institucionalnim\npoticajima dovodi do kolektivno nepoželjnih rezultata. Drugim riječima,\nneefikasnost nije slučajna ili rezultat iracionalnosti, već sustavna posljedica\nnačina na koji su političke i birokratske institucije strukturirane.\n\n### Logika kolektivne akcije, koncentrirane koristi i raspršeni troškovi\n\nInstitucionalni korijeni\nneuspjeha države posebno su jasno objašnjeni u radu Mancura Olsona *The Logic of Collective Action* (1965).\nOlson (1965) je među prvima pokazao da se temeljni izvor političke\nneučinkovitosti nalazi u problemu slobodnog jahača (engl. *free-rider problem*). Kada je riječ o kolektivnim dobrima,\npoput povoljne regulacije, subvencija ili javnih usluga koje koristi velik broj\ngrađana, pojedinac ima snažan poticaj da izbjegne sudjelovanje u troškovima\nnjihova ostvarivanja. Budući da će i bez vlastitog angažmana uživati u\nkoristima koje proizlaze iz zajedničkog djelovanja, racionalno je odlučiti ne\nsudjelovati. Takva logika dovodi do toga da se velike skupine građana teško\norganiziraju jer se troškovi angažmana dijele na mnoge, dok su koristi difuzne\ni teško vidljive. Nasuprot tome, male i dobro organizirane interesne skupine\nlakše koordiniraju djelovanje i učinkovitije utječu na javne odluke, budući da\nsu njihove koristi koncentrirane, a troškovi organiziranja razmjerno niski.\nOlson (1965) je time pokazao da politički proces prirodno teži asimetriji moći,\nodnosno uske skupine uspješno ostvaruju specifične privilegije, dok široka\njavnost snosi njihove troškove. Ova dinamika objašnjava zašto država često\ndonosi odluke koje djeluju neintuitivno. Štoviše, one nisu rezultat\nneracionalnosti, već predvidiva posljedica racionalnog ponašanja u uvjetima\nneadekvatnih institucionalnih poticaja. Time Olsonova logika dovodi do ključnog\nuvida teorije javnog izbora: koncentrirane koristi i raspršeni troškovi.\n\n1.  **Koncentrirane koristi:** Mala, visoko organizirana skupina\n    (npr. jedna industrija ili interesna skupina) ima ogroman pojedinačni dobitak\n    od specifične državne politike (npr. carine, subvencije). Njihov je interes da\n    se organiziraju i lobiraju visok.\n2.  **Raspršeni troškovi:** Ukupni trošak te politike (npr. više\n    cijene za potrošače, troškovi iz saveznog proračuna) pada na široku, raspršenu\n    većinu (npr. sve porezne obveznike). Budući da je trošak po pojedincu\n    zanemariv, većina je racionalno neinformirana i ravnodušna, nemajući poticaj za\n    suprotstavljanje.\n\nOvaj asimetrični politički ekvilibrij objašnjava zašto se\nglasovi vokalnih manjina s mnogo toga za dobiti čuju nad glasovima ravnodušnih\nvećina s malo toga za pojedinačno izgubiti. Odatle potječu dva glavna mehanizma\nneefikasnosti: logrolling i lov na rentu.\n\n### Trgovanje glasovima i neto društveni gubitak\n\nPrethodno je već objašnjeno kako\ntrgovanje glasovima (engl. *Logrolling*)\nzapravo predstavlja praksu trgovanja glasovima među političarima, često s\nciljem osiguravanja prolaska zakonodavstva koje koristi specifičnim,\nkoncentriranim interesima. Pritom se ta trgovina glasovima\nnajčešće manifestira u dva oblika:\n\n1.  Eksplicitno trgovanje glasovima (otvorena, izravna trgovina\n    glasovima).\n2.  Implicitno trgovanje glasovima (takozvano Tullockovo\n    pakiranje). Ugrađivanje različitih, često nepovezanih mjera u jedan\n    sveobuhvatan zakonodavni paket (*tie-bar*),\n    o kojem se glasa jednom.\n\nNegativne posljedice trgovine\nglasovima najčešće su povezane s neto negativnim društvenim posljedicama. Ovaj\nproces omogućuje izglasavanje projekata koji, iako donose korist ograničenom\nbroju birača ili određenom izbornom okrugu, stvaraju šire društvene troškove\nkoji se raspršuju na sve porezne obveznike. Takva asimetrija između\nkoncentriranih koristi i raspršenih troškova dovodi do situacije u kojoj država\nfinancira programe i investicije čija je ukupna društvena vrijednost negativna.\nZbog visoke razine trgovine glasovima i sve većeg obujma zakonskih prijedloga,\nčak i birači koji kratkoročno profitiraju od određenih mjera mogu se dugoročno\nnaći u nepovoljnijem položaju, jer ukupno porezno opterećenje koje snose\nnadmašuje koristi dobivene od pojedinih povlaštenih projekata. Time se stvara\nparadoks u kojem racionalno političko ponašanje pojedinaca koje je usmjereno na\nmaksimizaciju koristi unutar sustava zapravo proizvodi kolektivno neefikasan\nishod. Iz etičke perspektive, trgovina glasovima dodatno se problematizira jer\ndovodi do nesklada između javnog djelovanja i privatnih uvjerenja političkih\nzastupnika. U praksi, zastupnici nerijetko glasaju za prijedloge koje osobno ne\npodržavaju, ali to čine u zamjenu za potporu vlastitim inicijativama. Takvo\nponašanje potkopava povjerenje u politički proces, slabi načelo odgovornosti i\nudaljava sustav odlučivanja od stvarnih preferencija građana.\n\n### Lov na rentu i zamka prijelaznih dobitaka\n\nLov na rentu (engl. *Rent-Seeking*) je koncept koji je\nrazvio Gordon Tullock (1967). Ovaj koncept odnosi se na trošenje produktivnih\nresursa u natjecanju za političku rentu, odnosno predstavlja takozvani transfer\nbogatstva umjetno stvoren državnom intervencijom (npr. regulatorni monopoli,\nlicence, protekcionističke mjere). Tullock (1967) je naglasio da se ovaj termin\nkoristi isključivo za slučajeve s negativnim društvenim utjecajem.\n\nTrošak blagostanja (engl. *Welfare Cost*) s druge strane\npredstavlja značajan društveni gubitak. Resursi koji bi inače bili usmjereni na\nproizvodnju ili inovacije troše se na neproduktivne aktivnosti (lobiranje,\nfinanciranje kampanja, pravne bitke). Tullock je bio prvi koji je prepoznao da\nstvarni trošak blagostanja nije samo Harbergerov trokut (gubitak mrtve težine,\n*deadweight loss*), već i Tullockov pravokutnik, odnosno rasipanje resursa\nuloženih u samo natjecanje za rentu. U visoko kompetitivnim uvjetima lova na\nrentu, rasipanje resursa može biti gotovo potpuno. Primjer takvog mehanizma\nilustrirala je Anne Krueger (1974) primjenom Tullockove logike na kvantitativna\nograničenja u međunarodnoj trgovini, poput uvoznih kvota. Takve kvote stvaraju\nrentu, odnosno razliku između domaće i međunarodne cijene koja postaje izvorom\ndobitka za one koji uspiju osigurati uvozne dozvole. Akteri zato troše znatne\nresurse na lobiranje i političko posredovanje kako bi došli do tih dozvola,\nčime se ekonomski sustav pomiče unutar svoje transformacijske krivulje, odnosno\ndjeluje ispod razine maksimalne učinkovitosti. Posljedica je gubitak društvenog\nblagostanja i smanjenje ukupne ekonomske produktivnosti. Lov na rentu često\npoprima oblik regulacijskog zatočeništva (engl.\n*regulatory capture*), fenomena u kojem interesne skupine zarobljavaju\ndržavne regulatore i koriste regulatorni okvir kako bi ga podredile vlastitim\ninteresima. Umjesto da regulacija štiti javni interes, ona postaje instrument\nočuvanja tržišnih privilegija, subvencija ili monopola, čime se dodatno\nučvršćuje strukturalna neefikasnost države. Još jedan važan koncept povezan s\nlovom na rentu jest takozvana zamka prijelaznih dobitaka (engl. *transitional gains trap*). Ovaj pojam objašnjava zašto\nneefikasne politike često perzistiraju i nakon što se izgubi njihovo izvorno\nekonomsko opravdanje. Umjetno stvorene rente poput povlaštenih kvota,\nsubvencija ili monopola stvaraju značajne dobitke za postojeće korisnike, primjerice\nvlasnike zastarjelih tehnologija ili subjekte koji su prvi stekli regulatorne\nprivilegije. Budući da bi ukidanje tih politika dovelo do gubitka njihovih\nprivilegija i smanjenja vrijednosti njihovih ulaganja, ti akteri ulažu znatne\nnapore i resurse u lobiranje kako bi spriječili reforme i očuvali *status quo*.\nTime zamka prijelaznih dobitaka održava neučinkovite politike znatno dulje nego\nšto bi se moglo ekonomski opravdati.\n\nNeintuitivnost državnih odluka\ntako se može promatrati kao vrhunac sinergije političke i ekonomske\nneefikasnosti. Visoko informirane i koncentrirane interesne skupine, takozvani\nlovci na rentu učinkovito koriste trgovinu glasovima kako bi utjecale na\npolitičare i oblikovale javne politike prema vlastitim interesima. Istodobno,\nraspršena i racionalno neinformirana većina birača ne raspolaže dovoljno\nsnažnim poticajima ni mehanizmima da te odluke nadzire ili sankcionira.\nRezultat je političko-ekonomski sustav u kojem su mnoge državne odluke\npredvidivo neintuitivne, odnosno racionalne za aktere koji ih donose, ali\nnepovoljne za društvo u cjelini.\n\n: Tablica 1. Mehanizmi neuspjeha države {#tbl-mehanizmi}\n\n| Mehanizam neuspjeha države | Glavni akteri | Racionalni cilj aktera | Rezultat za društvo (Neintuitivan ishod) |\n| :--- | :--- | :--- | :--- |\n| Koncentrirane koristi/Raspršeni troškovi | Interesne skupine, Birači | Organiziranje malih skupina radi velikog dobitka, ravnodušnost većine | Usvajanje politika s neto niskim ili negativnim društvenim povratom |\n| Lov na rentu | Interesne skupine | Stjecanje umjetno stvorenih povlastica (političke rente) | Rasipanje produktivnih resursa (društveni gubitak - Tullockov pravokutnik) |\n| Logrolling | Političari | Trgovanje glasovima radi prolaska specifičnih zakona | Usvajanje projekata s neto negativnom društvenom vrijednošću |\n| Maksimizacija budžeta | Birokrati | Povećanje ukupnog budžeta i osobne moći | Prekomjerna opskrba i neefikasna proizvodnja javnih dobara (Alokativna i X-neefikasnost) |\n\nIzvor:\n\n## Literatura\n\nBrennan,\n     G., & Buchanan, J. M. (1985). *The reason of rules. Constitutional\n     Political.*\n\nBrennan,\n     G., & Hamlin, A. (2000). *Democratic devices and desires.*\n     Cambridge University Press.\n\nBreton,\n     A., & Wintrobe, R. (1975). The equilibrium size of a budget-maximizing\n     bureau: A note on Niskanen's theory of bureaucracy. *Journal of\n     Political Economy, 83*(1), 195-207.\n\nBuchanan, J. M., & Tullock,\n     G. (1962). *The Calculus of Consent: Logical Foundations of\n     Constitutional Democracy.* Ann Arbor: University of Michigan Press.\n\nBuchanan, J. M. (1986).\n     *Liberty, market and state: Political economy in the 1980s.*\n\nCaplan,\n     B. (2001). Rational ignorance versus rational irrationality. *Kyklos, 54*(1),\n     3-26.\n\nConybeare, J. A. C. (1993).\n     Explaining Bureaucratic Behavior. U *Saggi sull’analisi delle\n     burocrazie.*\n\nDowns,\n     A. (1957). *An economic theory of democracy.* Harper and Row, 28.\n\nDowns, A. (1967). *Inside\n     Bureaucracy.* Little Brown.\n\nDunleavy, P. (1991). *Democracy,\n     Bureaucracy and Public Choice: Economic Approaches in Political Science.*\n     Harvester Wheatsheaf.\n\nFeddersen, T. J. (2004).\n     Rational Choice Theory and the Paradox of Not Voting. *Journal of\n     Economic Perspectives, 18*(1), 99–112.\n\nHillman, A. L. (2010).\n     Expressive Behavior and Economic Analysis. *European Journal of\n     Political Economy, 26*(4), 543-556.\n\nHolcombe, R. G. (2018). Can\n     Consent Limit Liberty? U *Buchanan's Tensions.* Mercatus Center.\n\nKrueger, A. O. (1974). The\n     Political Economy of the Rent-Seeking Society. *American Economic Review,\n     64*(3), 291–303.\n\nKliemt, H. (2011).\n     Bukantianism—Buchanan's Philosophical Economics. *Journal of Economic\n     Behavior & Organization, 80*(2), 275–79.\n\nMueller,\n     D. C. (2003). *Public choice III.* Cambridge University Press.\n\nNiskanen, W. A. (1971). *Bureaucracy\n     and Representative Government.* Aldine-Atherton.\n\nOlson, M. (1965). *The Logic\n     of Collective Action: Public Goods and the Theory of Groups.* Harvard\n     University Press.\n\nRiker,\n     W. H., & Ordeshook, P. C. (1968). A Theory of the Calculus of\n     Voting. *American political science review, 62*(1),\n     25-42.\n\nRivas, J., & Rockey, J.\n     (2020). *Extremists and Expressive Voting: The Desire to Boo.* University of\n     Bath Working Paper.\n\nRothbard, M. N. (1982). Law,\n     Property Rights, and Air Pollution. *Cato Journal, 2*(1), 55-99.\n\nSalter, A., & Young, B.\n     (2019). The Limits of Generality for Constitutional Design. *Journal of\n     Institutional Economics, 15*(4), 651–670.\n\nSicotte, R. (2006). *The Origins\n     and Development of the U.S. Sugar Program, 1934-1959.* 14th International\n     Economic History Conference.\n\nSkaperdas, S. (2007). Rent\n     Seeking. U *The New Palgrave Dictionary of Economics.* Palgrave\n     Macmillan.\n\nTullock, G. (1967). The Welfare\n     Costs of Tariffs, Monopolies and Theft. *Western Economic Journal,\n     5*(3), 224–232.\n\nTullock, G. (1975). The\n     Transitional Gains Trap. *The Bell Journal of Economics, 6*(2),\n     671-678.\n\nTullock, G. (1989). *The\n     Economics of Special Privilege and Rent Seeking.* Kluwer Academic\n     Publishers.\n\nVanberg, G. (2018).\n     Constitutional Political Economy, Democratic Theory, and Institutional\n     Design. *The Review of Austrian Economics, 31*(2), 177–187.\n\nWiese, R., & Jong-A-Pin, R.\n     M. (2015). *Testing the Theory of Expressive Voting in a Laboratory\n     Experiment.* CESifo Working Paper No. 5765.\n\nWiseman, D. S. (2006). *The U.S.\n     Sugar Program: A Public Choice Analysis of Target Prices and Import\n     Quotas.* IAAE Conference.\n\nZupan, M. (2020). *The\n     Transitional Gains Trap and Dynamic Political Economy.* Duke University\n     Working Paper.","srcMarkdownNoYaml":"\n\n\n\nTeorija javnog izbora (engl. *Public Choice Theory*) predstavlja\nsponu između ekonomije i političkih znanosti i definira se kao \"uporaba\nekonomskih alata za rješavanje tradicionalnih problema političke\nznanosti\". Ova teorija fundamentalno preoblikuje razumijevanje kolektivnog\nodlučivanja tako što primjenjuje koncepte standardne maksimizacije korisnosti,\nteorije igara i teorije odluke na političko ponašanje. Razumijevanje javnog\nizbora ključno je jer nudi objašnjenje zašto politički ishodi često odstupaju\nod idealiziranih očekivanja javnog interesa, fokusirajući analizu na\ninstitucionalne poticaje koji oblikuju ponašanje državnih aktera.\n\nTradicionalno, politiku se često promatra kroz idealističnu prizmu, gdje se\nvlada i njezini dužnosnici percipiraju kao dobronamjerni entiteti koji teže\nisključivo općem dobru i provode \"volju“ naroda. Iako ovaj pogled pruža\nutješan narativ, on često ne objašnjava zašto političke odluke u praksi mogu\nbiti neučinkovite, nelogične i često naizgled suprotne interesima većine\ngrađana. Pritom se često postavljaju pitanja: Zašto se donose zakoni koji pogoduju uskim interesnim skupinama, a na\nštetu šire javnosti? Zašto su birokratski procesi često spori i nefleksibilni?\n\nTeorija javnog izbora nudi radikalan, ali analitički snažan odgovor na ova\npitanja. James Buchanan, dobitnik Nobelove nagrade za ekonomiju, definirao je\njavni izbor kao \"politiku bez romantike\" (Buchanan, 1986). Umjesto da\npolitiku tretiraju kao zasebno područje vođeno altruizmom, teoretičari javnog\nizbora primjenjuju ekonomske alate i metodologiju na političke procese (Tullock\n& Buchanan, 1962). Osnovna premisa jest da su svi sudionici u političkom\nsustavu, odnosno birači, političari i birokrati racionalni, samointeresni\npojedinci čije su motivacije slične onima na ekonomskom tržištu (Brennan &\nLomasky, 1993.). Pritom, grupe odnosno \"društvo\" ili\n\"narod\" ne donose odluke, odnosno odluke su isključivo rezultat\npojedinačnih izbora (Tullock & Buchanan, 1962). Javni izbor nam pomaže\ndekonstruirati naizgled iracionalne političke ishode i uvidjeti da su oni često\nlogične posljedice interakcije samointeresnih aktera unutar određenih\ninstitucionalnih pravila. Razumijevanje ove dinamike ključno je za svakoga tko\nželi biti informiran i učinkovito utjecati na politički proces.\n\n### Definicija, metodologija i osnovne pretpostavke teorije javnog izbora\n\nIntelektualni temelji teorije\njavnog izbora postavljeni su kroz seminalne radove poput *An Economic Theory of Democracy* autora Anthonyja Downsa iz 1957.\ngodine i *The Calculus of Consent* (1962)\nautora Jamesa M. Buchanana i Gordona Tullocka.\n\nVeć je prethodno istaknuto kako\nteorija javnog izbora predstavlja primjenu ekonomskih načela i metoda na\nanalizu političkih procesa, odnosno donošenja odluka u javnom sektoru. Pritom,\nosnovna ideja proizlazi iz pretpostavke da se politički akteri zapravo birači,\npolitičari i birokrati koji se ponašaju racionalno i sebično, slično akterima\nna tržištu, te maksimiziraju vlastitu korisnost umjesto „javnog interesa“\n(Buchanan i Tullock, 1962). Na taj način, teorija javnog izbora spaja ekonomsku\nanalizu i političku znanost, promatrajući državu kao skup međusobno povezanih\ntržišta političkih odluka (Mueller, 2003).\n\nMetodološki okvir ove teorije\ntemelji se na racionalnom izboru, individualizmu i analizi troškova i koristi.\nRacionalni izbor podrazumijeva da pojedinci donose odluke na temelju usporedbe\nočekivanih koristi i troškova, a ne altruizma (Downs, 1957). Individualizam\npolazi od premise da su društveni ishodi rezultat interakcije pojedinaca, dok\nanaliza troškova i koristi omogućuje kvantifikaciju i evaluaciju političkih\nodluka u odnosu na njihovu učinkovitost i distribucijske učinke (Ostrom, 1990).\nU tom kontekstu, država se ne promatra kao neutralan mehanizam, već kao arena\nsukoba interesa i kompromisa među različitim društvenim skupinama (Brennan i\nBuchanan, 1985).\n\nOsnovne\npretpostavke teorije javnog izbora uključuju:\n\n1.  Racionalnost aktera – politički subjekti djeluju u skladu\n    s vlastitim interesima (Downs, 1957).\n2.  Asimetriju informacija – birači često raspolažu\n    ograničenim znanjem o političkim programima, što dovodi do problema racionalne\n    ignorancije (Buchanan, 1986).\n3.  Kolektivno djelovanje i problem „besplatnog jahača“ –\n    pojedinci imaju poticaj koristiti javna dobra bez doprinosa njihovom\n    financiranju (Olson, 1965).\n4.  Institucionalna analiza – političke institucije oblikuju\n    ponašanje aktera i određuju ishode javnih odluka (Ostrom, 1990).\n\nMetodološki, teorija javnog izbora\nkoristi instrumente mikroekonomske analize, teorije igara i institucionalne\nekonomije. Kroz modele glasanja, koalicijskih dogovora i birokratskog ponašanja\nobjašnjava se kako individualni interesi mogu dovesti do kolektivno neefikasnih\nrezultata, što se često naziva „neuspjehom države“ (Mueller, 2003). Cilj\nanalize nije samo opis političkog ponašanja, već i pronalaženje\ninstitucionalnih mehanizama koji mogu smanjiti distorzije i povećati\nučinkovitost javnih odluka (Buchanan, 1987). Štoviše, može se zaključiti kako\njavni izbor počiva na nekoliko temeljnih metodoloških postulata poput\nmetodološkog individualizma prema kojem se kolektivne odluke ne donose od\nstrane agregatne cjeline (npr. \"države\"), već su rezultat kombinacije\nindividualnih izbora i preferencija. Sljedeći postulat je racionalno\nsamopouzdanje (engl. *Rational Self-Interest*) prema kojem svi akteri u političkom sustavu, odnosno birači,\npolitičari, birokrati djeluju racionalno u nastojanju maksimiziranja vlastite\nkorisnost ili blagostanja. Također, u ovom kontekstu ističe se i takozvana politika kao razmjena (engl. *Politics as Exchange*) prema kojoj\nse politički procesi promatraju kao složeni sustavi razmjene u kojima pojedinci\nnastoje poboljšati svoje pozicije.\n\n### Pravila igre vs. politički ishodi\n\nUnutar teorije javnog izbora\nposebno mjesto zauzima konstitucionalna politička ekonomija, koju su razvili\nJames M. Buchanan i Geoffrey Brennan, a koja se usredotočuje na razliku između\npravila igre (engl. *Rules of the game*)\ni političkih ishoda (engl. *Political\noutcomes*) (Buchanan & Tullock, 1962; Brennan & Buchanan, 1985). Ova\nperspektiva polazi od ideje da kvaliteta političkih odluka ne ovisi samo o\npreferencijama aktera, već ponajprije o institucionalnim pravilima koja\noblikuju proces donošenja odluka. Drugim riječima, efikasnost i pravednost\nkolektivnih odluka proizlaze iz dizajna institucionalnog okvira, a ne iz\npojedinačnih političkih odluka ili volje trenutne većine. Buchanan (1986) je\nisticao da se u politici moraju razlikovati dvije razine analize: ustavna\n(konstitucionalna) razina, na kojoj se biraju i definiraju pravila igre,\nodnosno ograničenja i procedure prema kojima će se donositi buduće kolektivne\nodluke te post-ustavna razina, na kojoj se unutar postojećih pravila odlučuje o\nkonkretnim političkim pitanjima (Buchanan, 1986). Pritom na ustavnoj razini\npojedinci djeluju iza „zavjese neizvjesnosti“ slične Rawlsovom konceptu\n„zavjese neznanja“ gdje ne znaju kakvu će poziciju u društvu zauzeti te stoga\nimaju poticaj dizajnirati pravedna i stabilna pravila igre (Buchanan &\nBrennan, 2000). Takav pristup ima za cilj ograničiti proizvoljnost većine i\nsmanjiti mogućnost eksploatacije manjina, ističući važnost ustavnih ograničenja\nnad diskrecijskim odlukama političara. Metodološki, konstitucionalna politička\nekonomija naglašava normativnu analizu institucija, odnosno postavlja se\npitanje kako bi pravila trebala biti postavljena da osiguraju legitimnost,\nstabilnost i učinkovitost političkog sustava (Vanberg, 2005). Time se prelazi s\npozitivne analize koja proučava kako zapravo sustav funkcionira na normativnu\nrazinu kojoj je u fokusu kako bi trebao sustav trebao funkcionirati. Buchanan\n(1991) ističe da je upravo spontani poredak odnosno skup neplaniranih, ali\nstabilnih institucionalnih aranžmana najbolji okvir za osiguravanje slobode i\nekonomskog prosperiteta.\n\nSredišnja poruka konstitucionalne\nperspektive glasi da dobro definirana pravila igre mogu ograničiti negativne\nishode političkog procesa. Umjesto da se fokusira na redistribucijske politike\nili pojedinačne programe, ova škola misli naglašava važnost uspostave\nmehanizama koji sprječavaju zloupotrebu moći i potiču odgovornost. Time se\nkonstitucionalna politička ekonomija pozicionira kao most između ekonomije,\npolitičke filozofije i prava s ciljem stvaranja institucionalnog okvira koji\nmaksimizira individualnu slobodu i društvenu koheziju (Buchanan, 1987; Brennan\n& Buchanan, 1985).\n\n## Ljudi kao birači, političari i službenici\n\nJedno od temeljnih polazišta\nteorije javnog izbora jest da se svi sudionici političkog procesa, odnosno\nbirači, političari i službenici (birokrati) ponašaju racionalno, vodeći se\nvlastitim interesima i poticajima, a ne apstraktnim „javnim dobrom“ (Buchanan\n& Tullock, 1962). Ovaj pristup, poznat kao metodološki individualizam,\nodbacuje idealiziranu sliku države kao neutralnog čuvara zajedničkih interesa\nte je promatra kao sustav međusobno povezanih tržišta političkih odluka (Mueller,\n2003). Štoviše, svaka od triju skupina aktera ima svoje ciljeve, ograničenja i\ninformacijske asimetrije, što zajedno oblikuje stvarne ishode javnih\npolitika.Teorija javnog izbora primjenjuje pretpostavku racionalnog\nsamopouzdanja na sve ključne aktere u političkom sustavu: birače, političare i\nbirokrate.\n\n### Trebam li i kako sudjelovati u donošenju političkih odluka?\n\nPitanje individualnog sudjelovanja\nu donošenju političkih odluka jedno je od središnjih problema teorije javnog\nizbora. Ono se analizira kroz prizmu racionalnog izbora, odnosno ekonomskog\npristupa ponašanju birača i političkih aktera (Downs, 1957). Temeljna\npretpostavka jest da birači djeluju racionalno odnosno nastoje maksimizirati svoju korisnost i minimizirati troškove\nšto dovodi do pitanja zašto bi racionalan pojedinac uopće sudjelovao u izborima\nkada je vjerojatnost da njegov glas promijeni ishod iznimno mala (Mueller,\n2003).\n\n#### Paradoks glasanja i racionalno nepoznavanje\n\nParadoks neglasanja (engl. *The Paradox of Not Voting*), koji\nje istaknuo Anthony Downs (1957) , nalaže da je glasanje u velikim izborima, u\nstrogo instrumentalnom smislu, iracionalno. Ako je vjerojatnost da će jedan\npojedinačni glas utjecati na ishod (engl. *pivotality*) zanemarivo mala, štoviše\ngotovo jednaka nuli i ako glasanje podrazumijeva bilo kakav, pa i minimalan\ntrošak primjerice vrijeme, trud ili prilagodbu rasporeda, racionalni akter bi\ntrebao ostati kod kuće. Pritom se ovaj instrumentalni model glasanja formalno\nse opisuje formulom:\n\n$$R = P \\cdot B - C,$$\n\ngdje R predstvalja nagradu za\nglasanje, P vjerojatnost da će glas biti odlučujući, B korist od preferiranog\nishoda, a C trošak glasanja. Budući da je u velikim populacijama $P \\approx 0$, tada je R\nnegativan čim je $C > 0$. Unatoč ovoj logici, izlaznost na izbore ostaje\nvisoka.\n\nSlično tomu, koncept racionalnog\nnepoznavanja (engl. *Rational Ignorance*) objašnjava zašto su građani često loše\ninformirani o političkim pitanjima. Trošak stjecanja detaljnih političkih\ninformacija gotovo uvijek nadmašuje očekivanu instrumentalnu korist za\npojedinog birača, s obzirom na nultu vjerojatnost utjecaja na ishod. Racionalno\nnepoznavanje posljedično dovodi ne samo do neadekvatne akvizicije političkih\ninformacija, već i do neučinkovitog korištenja onih informacija koje birači\nposjeduju.\n\nBryan Caplan (2001) u svom radu\nproširuje ovaj koncept idejom racionalne iracionalnosti. U svom istraživanju\nnaglašavao je da birači ne samo da ne ulažu u informacije, već si mogu\npriuštiti zadržavanje sistemski pristranih, iracionalnih uvjerenja, jer je\ncijena takve greške u prosudbi gotovo nula. U nedostatku sistemskih\npristranosti, individualna iracionalnost bi se poništila na agregatnoj razini.\nMeđutim, ako postoje sistemske pristranosti poput primjerice ekonomskih\nuvjerenja može se objasniti zašto političke odluke mogu biti suprotne\nekonomskim dokazima.\n\n#### Pomirenje paradoksa: instrumentalno vs. ekspresivo glasanje\n\nJedan od temeljnih izazova teorije\njavnog izbora jest paradoks glasanja, prema kojemu racionalan pojedinac, vođen\nisključivo vlastitim interesom i analizom troškova i koristi, ne bi imao\nrazloga sudjelovati u izborima. Ako je vjerojatnost da jedan glas odluči ishod\ngotovo nula, tada su troškovi izlaska na izbore veći od očekivane koristi\n(Downs, 1957). Unatoč tome, u stvarnosti veliki broj ljudi ipak glasa.\nObjašnjenje tog paradoksa traži se u razlikovanju instrumentalnog i\nekspresivnog glasanja (Riker & Ordeshook, 1968; Brennan & Lomasky,\n1993).\n\nInstrumentalni pristup polazi od\nklasične ekonomske racionalnosti gdje birači glasaju kako bi maksimizirali\nočekivanu korist od političkih ishoda (Downs, 1957). Oni biraju opciju koja im\ndonosi najveću korist u pogledu poreza, dohotka, javnih usluga ili drugih\nkonkretnih materijalnih učinaka. Međutim, budući da je vjerojatnost odlučujućeg\nglasa infinitesimalno mala, instrumentalni motiv sam po sebi ne može objasniti\nširoku participaciju birača (Mueller, 2003).\n\nS druge strane, teorija\nekspresivnog glasanja (engl. *expressive\nvoting*), koju su razvili Riker i Ordeshook (1968) te kasnije formalizirali\nBrennan i Lomasky (1993), nadopunjuje instrumentalni model psihološkom i\nsimboličkom dimenzijom. Prema ovom pristupu, birači ne glasaju zato što očekuju\nda će promijeniti ishod, već zato što im čin glasanja omogućuje izražavanje\nidentiteta, vrijednosti ili moralnih uvjerenja. Glasanje se promatra kao akt\nsamopotvrđivanja i društvene pripadnosti, a ne kao čisto instrumentalno\nsredstvo za postizanje rezultata (Brennan & Lomasky, 1993). Primjerice,\npojedinac može glasati za stranku koja promiče ekološke politike, ne zato što\nočekuje izravnu korist, nego zato što mu takav izbor pruža moralno zadovoljstvo\ni osjećaj konzistentnosti s vlastitim uvjerenjima. Time se političko ponašanje\nshvaća kao kombinacija racionalnog i ekspresivnog motiva, gdje se korisnost\nmjeri i u emocionalnim, a ne samo materijalnim kategorijama (Hamlin &\nBrennan, 1999).\n\nPomirenje paradoksa glasanja\npostiže se kombiniranjem instrumentalnog i ekspresivnog pristupa. U suvremenim\nmodelima teorije javnog izbora, korisnost sudjelovanja uključuje i\ninstrumentalne koristi (povezane s ishodima) i ekspresivne koristi (povezane s identitetom\ni vrijednostima) (Feddersen, 2004). Takav model proširuje pojam racionalnosti\nizvan uskog ekonomskog okvira i objašnjava zašto pojedinci mogu racionalno\nodlučiti sudjelovati čak i kad je očekivana materijalna korist zanemariva.\nOvakav spoj racionalne kalkulacije i društvenih motiva čini teoriju javnog\nizbora metodološki otvorenijom prema interdisciplinarnim pristupima,\nuključujući sociologiju, psihologiju i teoriju identiteta. Time se pokazuje da\nje ljudsko političko ponašanje višedimenzionalno, odnosno istodobno racionalno\ni simbolično, korisno i vrijednosno utemeljeno (Brennan & Lomasky, 1993;\nHamlin & Brennan, 1999).\n\n### Političari, maksimizacija glasova i teorija medijanskog glasača\n\nPolitičari su u ovom okviru\nshvaćeni kao maksimizatori glasova, odnosno kao akteri koji djeluju na „tržištu\npolitika“ nudeći biračima programe i obećanja u zamjenu za političku podršku\n(Downs, 1957). Štoviše, cilj političara nije maksimizacija društvenog\nblagostanja, već povećanje vlastite političke moći kroz izborni uspjeh,\nodržavanje vlasti i pristup resursima države. Takav sustav poticaja stvara\npolitički oportunizam, odnosno sklonost donošenju kratkoročnih i populističkih\nmjera koje povećavaju popularnost, ali dugoročno mogu destabilizirati\ngospodarstvo i javne financije (Nordhaus, 1975). Iz tog razloga Buchanan i\nWagner (1977) upozoravaju na „politički deficit“, odnosno na tendenciju da se u\ndemokracijama stalno povećava javna potrošnja i dug jer političari prebacuju\ntroškove svojih odluka na buduće porezne obveznike.\n\nTeorija javnog izbora dosljedno\nprimjenjuje model samointeresnog aktera i na političare, gledajući ih kao\npoduzetnike na političkom tržištu (Downs, 1957.). Njihov primarni cilj nije\napstraktni javni interes, već maksimizacija moći i pobjeda na izborima, a javni\ninteres se smatra sredstvom za postizanje tih ciljeva (Buchanan & Tullock,\n1962.; Buchanan, 1986.; Downs, 1957.). U tu svrhu, političari se koriste\nspecifičnim mehanizmima, od kojih su najznačajniji trgovina glasovima (engl. *logrolling*) i traženje renti (engl. *rent-seeking*). *Logrolling* ili\ntrgovina glasovima, neformalna je praksa razmjene glasova unutar zakonodavnih\ntijela (Buchanan & Tullock, 1962.). Iako ova praksa može dovesti do\npostizanja dogovora koji inače ne bi bio moguć, analiza pokazuje da\nsudjelovanje u njoj ima svojevrstan pozitivan i statistički značajan utjecaj na\nšanse zakonodavaca za dobivanje promaknuća, čak i ako ne poboljšava\nlegislativnu učinkovitost (Buchanan & Tullock, 1962.). Uvid u ovu dinamiku\nleži u činjenici da političari djeluju kako bi osigurali vlastitu političku\nbudućnost (Buchanan & Tullock, 2004.; Buchanan & Tullock, 1962.).\n\nSlično, koncept *rent-seekinga* ili traženja\nrenti, koji je uveo Gordon Tullock (1967), a termin popularizirala Anne Krueger\n(1974) odnosi se na napore pojedinaca ili interesnih skupina da ostvare\nekonomske koristi i privilegije (npr. subvencije, monopole, tarife) putem\npolitičke arene, umjesto kroz produktivnu odnosno tržišnu aktivnost (Tullock,\n1967; Krueger, 1974). Ključni uvid Tullocka je da resursi potrošeni na\nlobiranje, poput milijuna dolara utrošenih na kampanje i plaćanje lobista\nzapravo predstavljaju društveni trošak koji ne stvara nikakvu novu vrijednost\n(Tullock, 1967.). Ovi resursi, umjesto da budu usmjereni na inovacije ili\npovećanje produktivnosti koriste se za preraspodjelu postojećeg bogatstva\n(Tullock, 1967.). Stoga, traženje renti nije samo etički upitno, već je i\nfundamentalno štetno za ekonomsku učinkovitost društva.\n\nKao proširenje koncepta\n*rent-seekinga*, takozvana teorija regulatorne zarobljenosti (Stigler, 1971)\ntvrdi da regulacija ne nastaje kako bi korigirala tržišne neuspjehe u javnom\ninteresu, već se stvara kao odgovor na potražnju industrije koja je želi\n\"kupiti\" (Stigler, 1971). Država, posjedujući moć prisile, nudi\ntakozvane „proizvode\" poput subvencija, kontrole nad ulaskom na tržište,\nregulacije supstituta ili fiksiranja cijena, a industrije s koncentriranim\ninteresima su najbolje organizirane da te proizvode \"kupe\". Ovo\nobjašnjava zašto propisi često sadrže \"klauzule o starosti\"\n(engl. *grandfather clauses*) koje oslobađaju postojeće tvrtke od novih zahtjeva, čime\nse efektivno stvaraju prepreke za ulazak novih konkurenata (Stigler, 1971.).\n\nOvakvi neintuitivni ishodi rezultat\nsu logike kolektivnog djelovanja, koju je Mancur Olson razradio 1965. godine\n(Olson, 1965). Olson je objasnio da su male, homogene interesne skupine s\nkoncentriranim interesima daleko učinkovitije u kolektivnom djelovanju od\nvelikih skupina s difuznim interesima (Buchanan & Tullock, 2004). To je\nzato što članovi manjih grupa imaju veći pojedinačni ulog, niže troškove\norganiziranja i manji problem \"slobodnog jahača\" (engl. *free-rider problem*)\n(Buchanan & Tullock, 2004). Zbog toga su lobističke skupine koje\npredstavljaju koncentrirane industrije uspješnije u osiguravanju privilegija\nkoje donose značajne koristi njima, dok se troškovi tih privilegija raspršuju\nna cijelu, neorganiziranu javnost (Olson, 1965; Stigler, 1971). To je temeljni\nmehanizam kojim teorija javnog izbora objašnjava disproporcionalni utjecaj\nposebnih interesa na javnu politiku.\n\n### Birokrati, borba za proračun i kritički osvrt\n\nTeorija javnog izbora primjenjuje\nmodel samointeresnog aktera i na birokrate, odnosno državne službenike, što\npredstavlja radikalan odmak od tradicionalnih shvaćanja javne uprave koja\npotječu od Maxa Webera. Prema klasičnoj weberijanskoj teoriji, birokracija se\nsmatrala racionalnim, nepristranim i objektivnim mehanizmom provedbe zakona,\nusmjerenim prema ostvarivanju javnog interesa. Nasuprot tome, pristup javnog\nizbora naglašava da su i birokrati pojedinci vođeni vlastitim interesima te da\nnjihovo ponašanje proizlazi iz osobnih poticaja i institucionalnih ograničenja\nu kojima djeluju (Niskanen, 1971).\n\nNajutjecajniju teorijsku\ninterpretaciju birokratskog ponašanja dao je William A. Niskanen, koji je u\nsvojim radovima iz 1968. i 1971. razvio model maksimizacije proračuna. Niskanen\nje tvrdio da birokrati nastoje maksimizirati veličinu proračuna svojih odjela\njer je veći proračun izravno povezan s njihovom osobnom korisnošću odnosno\nvišom plaćom, većim prestižem, brojem podređenih i moći odlučivanja. Time se\npovećava njihov profesionalni utjecaj i status unutar hijerarhije javne uprave\n(Niskanen, 1968; 1971).\n\nTemeljni mehanizam koji omogućuje\ntakvo ponašanje jest informacijska asimetrija između birokrata i političkih\nsponzora, odnosno zakonodavaca. Birokrati raspolažu detaljnim tehničkim znanjem\no troškovima i kapacitetima svojih odjela, dok političari i predstavnici\nministarstava često nemaju uvid u stvarne interne procese i operativne\nmogućnosti. Koristeći prednost informiranosti, birokrati mogu predlagati\nproračune po principu „uzmi ili ostavi“, pri čemu je alternativa odbijanju\nproračuna potpuna obustava javne usluge. Budući da političari teže izbjeći\npolitičku odgovornost i negativne posljedice koje bi takva obustava izazvala,\noni u pravilu odobravaju veće proračune nego što bi bilo društveno optimalno\n(Niskanen, 1971). Takav odnos, koji Niskanen opisuje kao bilateralni monopol\nizmeđu biroa i zakonodavca, vodi do sustavne sklonosti javne administracije\nprema prevelikim izdacima, regulacijama i neučinkovitoj alokaciji resursa.\n\nOva analiza pruža važan uvid u to\nda neučinkovitost javne uprave nije nužno rezultat nekompetentnosti ili\nkorupcije, nego strukturnih poticaja unutar odnosa između birokrata i\npolitičkih institucija. Problem leži u agens-principal dilemi — neskladu između\ninteresa „principala“ (vlade ili zakonodavca) i „agenta“ (birokrata) koji\nraspolaže ključnim informacijama i koristi ih za maksimizaciju vlastite\nkorisnosti. Niskanen time razbija mit o birokraciji kao neutralnom mehanizmu\nprovedbe kolektivne volje i pokazuje da je birokratska ekspanzija racionalan, a\nne slučajan ishod institucionalnog sustava.\n\nUnatoč svojoj inovativnosti i\nutjecaju, Niskanenov model nije ostao bez kritika. Njegova pretpostavka da su\nbirokrati isključivo motivirani samointeresom pokazala se previše\nredukcionističkom. Mnogi istraživači upozorili su da birokrati mogu djelovati i\nu skladu s profesionalnim etosom, osjećajem dužnosti ili percepcijom javnog\ninteresa (Breton & Wintrobe, 1975). Niskanen je na to odgovorio tvrdnjom da\nje pojam javnog interesa sam po sebi neodređen i da ga birokrati tumače iz\nperspektive vlastitog djelokruga rada. Time, iako možda subjektivno vjeruju da\ndjeluju u javnom interesu, u praksi često potiču rast proračuna i širenje\nadministrativne kontrole. Kritičari su također istaknuli da su interesi unutar\nbirokracije heterogeni: viši službenici teže moći i prestižu, dok niži\nprioritet daju sigurnosti radnog mjesta i stabilnosti (Breton & Wintrobe,\n1975). Stoga maksimizacija proračuna ne mora nužno biti univerzalni cilj svih\nslojeva birokracije.\n\nU kasnijoj literaturi razvijeni su\ni alternativni modeli koji proširuju ili nadograđuju Niskanenovu analizu.\nNajpoznatiji među njima je model „oblikovanja biroa“ (*bureau-shaping*) Patricka\nDunleavyja (1985). Dunleavy je zadržao temeljnu racionalističku pretpostavku\nteorije javnog izbora, ali je smatrao da birokrati ne teže uvijek povećanju\nukupnog proračuna. Umjesto toga, njihova korisnost proizlazi iz mogućnosti da\noblikuju strukturu biroa na način koji maksimizira osobne koristi. U praksi to\nznači da viši birokrati često preferiraju rad u manjim, specijaliziranim i\nprestižnim agencijama koje pružaju izazovne i vidljive zadatke, umjesto vođenja\nvelikih, administrativno opterećenih organizacija. Takvo „oblikovanje biroa“\nuključuje preusmjeravanje ili *outsourcing* dijela programa, delegiranje\nodgovornosti drugim agencijama te fokusiranje na resurse koji izravno\npovećavaju osobnu i profesionalnu korisnost službenika (Dunleavy, 1985).\n\nOva teorijska nadogradnja pokazuje\nda je ponašanje birokrata složenije od puke maksimizacije budžeta. U suvremenim\nsustavima javne uprave, gdje su birokrati često podložni političkom nadzoru,\nmedijskom pritisku i mehanizmima transparentnosti, njihovi ciljevi uključuju i\noptimizaciju reputacije, radnog okruženja i profesionalnog identiteta.\nNiskanenov model, međutim, ostaje temeljno polazište jer razotkriva osnovni\nuzrok birokratske ekspanzije u strukturi poticaja, a ne u karakteru pojedinaca.\nNeušinkovitost birokracije stoga nije anomalija sustava, već njegova predvidiva\nposljedica.\n\nKritički osvrt na ove teorije\npokazuje da su modeli javnog izbora, unatoč pojednostavljenjima, omogućili\nvažan pomak u razumijevanju javne uprave. Umjesto da birokraciju tumače kao\ntehnički aparat vođen načelom racionalne efikasnosti, oni je prikazuju kao\npolitičko-ekonomsku instituciju čije ponašanje proizlazi iz interakcije\ninteresa, informacija i ograničenja. Time teorija javnog izbora ne nudi\njednostavna rješenja za problem birokratske neučinkovitosti, ali pruža\nrealističan okvir za razumijevanje zašto javne administracije imaju tendenciju\nširenja, čak i kad to nije društveno optimalno. Suvremeni modeli poput\nDunleavyjevog potvrđuju da je birokratsko ponašanje višedimenzionalno i da se\nracionalnost aktera može izraziti kroz različite oblike – od maksimizacije\nproračuna do oblikovanja institucionalnih struktura koje donose profesionalnu\nautonomiju i status.\n\n## Zašto su odluke države često neintuitivne?\n\nOdluke države često se doimaju\nneintuitivnima u slučajevima primjerice kada se subvencioniraju neefikasne\nindustrije, održavaju gubitaši ili financiraju skupi projekti koji koriste tek\nuskom krugu interesnih skupina. Iako se takvi potezi građanima mogu činiti\nnelogičnima ili ekonomskim promašajem, teorija javnog izbora nudi objašnjenje\nkoje ih čini razumljivima. Prema ovom pristupu, mnoge državne odluke koje na\nprvi pogled djeluju iracionalno zapravo su racionalne ako se promatraju kroz\nprizmu strukture poticaja i institucionalnih ograničenja unutar političkog\nsustava. Za razliku od tradicionalnog shvaćanja države kao jedinstvenog aktera\nkoji djeluje u općem interesu, teorija javnog izbora promatra državu kao skup\nmeđusobno povezanih pojedinaca odnosno birača, političara i birokrata koji donose odluke vođeni vlastitim\ninteresima, informacijama i kalkulacijama (Buchanan & Tullock, 1962;\nMueller, 2003). Ishodi koji se iz društvene perspektive čine neefikasnima, nelogičnima\nili paradoksalnima često su, zapravo, posve logične posljedice takvih\nracionalnih interakcija. Štoviše, teorija javnog izbora ukazuje da su ovi\nfenomeni predvidljive posljedice neuspjeha države (engl. *government failure*), odnosno situacija u kojima racionalno\nponašanje političkih aktera u kombinaciji s neadekvatnim institucionalnim\npoticajima dovodi do kolektivno nepoželjnih rezultata. Drugim riječima,\nneefikasnost nije slučajna ili rezultat iracionalnosti, već sustavna posljedica\nnačina na koji su političke i birokratske institucije strukturirane.\n\n### Logika kolektivne akcije, koncentrirane koristi i raspršeni troškovi\n\nInstitucionalni korijeni\nneuspjeha države posebno su jasno objašnjeni u radu Mancura Olsona *The Logic of Collective Action* (1965).\nOlson (1965) je među prvima pokazao da se temeljni izvor političke\nneučinkovitosti nalazi u problemu slobodnog jahača (engl. *free-rider problem*). Kada je riječ o kolektivnim dobrima,\npoput povoljne regulacije, subvencija ili javnih usluga koje koristi velik broj\ngrađana, pojedinac ima snažan poticaj da izbjegne sudjelovanje u troškovima\nnjihova ostvarivanja. Budući da će i bez vlastitog angažmana uživati u\nkoristima koje proizlaze iz zajedničkog djelovanja, racionalno je odlučiti ne\nsudjelovati. Takva logika dovodi do toga da se velike skupine građana teško\norganiziraju jer se troškovi angažmana dijele na mnoge, dok su koristi difuzne\ni teško vidljive. Nasuprot tome, male i dobro organizirane interesne skupine\nlakše koordiniraju djelovanje i učinkovitije utječu na javne odluke, budući da\nsu njihove koristi koncentrirane, a troškovi organiziranja razmjerno niski.\nOlson (1965) je time pokazao da politički proces prirodno teži asimetriji moći,\nodnosno uske skupine uspješno ostvaruju specifične privilegije, dok široka\njavnost snosi njihove troškove. Ova dinamika objašnjava zašto država često\ndonosi odluke koje djeluju neintuitivno. Štoviše, one nisu rezultat\nneracionalnosti, već predvidiva posljedica racionalnog ponašanja u uvjetima\nneadekvatnih institucionalnih poticaja. Time Olsonova logika dovodi do ključnog\nuvida teorije javnog izbora: koncentrirane koristi i raspršeni troškovi.\n\n1.  **Koncentrirane koristi:** Mala, visoko organizirana skupina\n    (npr. jedna industrija ili interesna skupina) ima ogroman pojedinačni dobitak\n    od specifične državne politike (npr. carine, subvencije). Njihov je interes da\n    se organiziraju i lobiraju visok.\n2.  **Raspršeni troškovi:** Ukupni trošak te politike (npr. više\n    cijene za potrošače, troškovi iz saveznog proračuna) pada na široku, raspršenu\n    većinu (npr. sve porezne obveznike). Budući da je trošak po pojedincu\n    zanemariv, većina je racionalno neinformirana i ravnodušna, nemajući poticaj za\n    suprotstavljanje.\n\nOvaj asimetrični politički ekvilibrij objašnjava zašto se\nglasovi vokalnih manjina s mnogo toga za dobiti čuju nad glasovima ravnodušnih\nvećina s malo toga za pojedinačno izgubiti. Odatle potječu dva glavna mehanizma\nneefikasnosti: logrolling i lov na rentu.\n\n### Trgovanje glasovima i neto društveni gubitak\n\nPrethodno je već objašnjeno kako\ntrgovanje glasovima (engl. *Logrolling*)\nzapravo predstavlja praksu trgovanja glasovima među političarima, često s\nciljem osiguravanja prolaska zakonodavstva koje koristi specifičnim,\nkoncentriranim interesima. Pritom se ta trgovina glasovima\nnajčešće manifestira u dva oblika:\n\n1.  Eksplicitno trgovanje glasovima (otvorena, izravna trgovina\n    glasovima).\n2.  Implicitno trgovanje glasovima (takozvano Tullockovo\n    pakiranje). Ugrađivanje različitih, često nepovezanih mjera u jedan\n    sveobuhvatan zakonodavni paket (*tie-bar*),\n    o kojem se glasa jednom.\n\nNegativne posljedice trgovine\nglasovima najčešće su povezane s neto negativnim društvenim posljedicama. Ovaj\nproces omogućuje izglasavanje projekata koji, iako donose korist ograničenom\nbroju birača ili određenom izbornom okrugu, stvaraju šire društvene troškove\nkoji se raspršuju na sve porezne obveznike. Takva asimetrija između\nkoncentriranih koristi i raspršenih troškova dovodi do situacije u kojoj država\nfinancira programe i investicije čija je ukupna društvena vrijednost negativna.\nZbog visoke razine trgovine glasovima i sve većeg obujma zakonskih prijedloga,\nčak i birači koji kratkoročno profitiraju od određenih mjera mogu se dugoročno\nnaći u nepovoljnijem položaju, jer ukupno porezno opterećenje koje snose\nnadmašuje koristi dobivene od pojedinih povlaštenih projekata. Time se stvara\nparadoks u kojem racionalno političko ponašanje pojedinaca koje je usmjereno na\nmaksimizaciju koristi unutar sustava zapravo proizvodi kolektivno neefikasan\nishod. Iz etičke perspektive, trgovina glasovima dodatno se problematizira jer\ndovodi do nesklada između javnog djelovanja i privatnih uvjerenja političkih\nzastupnika. U praksi, zastupnici nerijetko glasaju za prijedloge koje osobno ne\npodržavaju, ali to čine u zamjenu za potporu vlastitim inicijativama. Takvo\nponašanje potkopava povjerenje u politički proces, slabi načelo odgovornosti i\nudaljava sustav odlučivanja od stvarnih preferencija građana.\n\n### Lov na rentu i zamka prijelaznih dobitaka\n\nLov na rentu (engl. *Rent-Seeking*) je koncept koji je\nrazvio Gordon Tullock (1967). Ovaj koncept odnosi se na trošenje produktivnih\nresursa u natjecanju za političku rentu, odnosno predstavlja takozvani transfer\nbogatstva umjetno stvoren državnom intervencijom (npr. regulatorni monopoli,\nlicence, protekcionističke mjere). Tullock (1967) je naglasio da se ovaj termin\nkoristi isključivo za slučajeve s negativnim društvenim utjecajem.\n\nTrošak blagostanja (engl. *Welfare Cost*) s druge strane\npredstavlja značajan društveni gubitak. Resursi koji bi inače bili usmjereni na\nproizvodnju ili inovacije troše se na neproduktivne aktivnosti (lobiranje,\nfinanciranje kampanja, pravne bitke). Tullock je bio prvi koji je prepoznao da\nstvarni trošak blagostanja nije samo Harbergerov trokut (gubitak mrtve težine,\n*deadweight loss*), već i Tullockov pravokutnik, odnosno rasipanje resursa\nuloženih u samo natjecanje za rentu. U visoko kompetitivnim uvjetima lova na\nrentu, rasipanje resursa može biti gotovo potpuno. Primjer takvog mehanizma\nilustrirala je Anne Krueger (1974) primjenom Tullockove logike na kvantitativna\nograničenja u međunarodnoj trgovini, poput uvoznih kvota. Takve kvote stvaraju\nrentu, odnosno razliku između domaće i međunarodne cijene koja postaje izvorom\ndobitka za one koji uspiju osigurati uvozne dozvole. Akteri zato troše znatne\nresurse na lobiranje i političko posredovanje kako bi došli do tih dozvola,\nčime se ekonomski sustav pomiče unutar svoje transformacijske krivulje, odnosno\ndjeluje ispod razine maksimalne učinkovitosti. Posljedica je gubitak društvenog\nblagostanja i smanjenje ukupne ekonomske produktivnosti. Lov na rentu često\npoprima oblik regulacijskog zatočeništva (engl.\n*regulatory capture*), fenomena u kojem interesne skupine zarobljavaju\ndržavne regulatore i koriste regulatorni okvir kako bi ga podredile vlastitim\ninteresima. Umjesto da regulacija štiti javni interes, ona postaje instrument\nočuvanja tržišnih privilegija, subvencija ili monopola, čime se dodatno\nučvršćuje strukturalna neefikasnost države. Još jedan važan koncept povezan s\nlovom na rentu jest takozvana zamka prijelaznih dobitaka (engl. *transitional gains trap*). Ovaj pojam objašnjava zašto\nneefikasne politike često perzistiraju i nakon što se izgubi njihovo izvorno\nekonomsko opravdanje. Umjetno stvorene rente poput povlaštenih kvota,\nsubvencija ili monopola stvaraju značajne dobitke za postojeće korisnike, primjerice\nvlasnike zastarjelih tehnologija ili subjekte koji su prvi stekli regulatorne\nprivilegije. Budući da bi ukidanje tih politika dovelo do gubitka njihovih\nprivilegija i smanjenja vrijednosti njihovih ulaganja, ti akteri ulažu znatne\nnapore i resurse u lobiranje kako bi spriječili reforme i očuvali *status quo*.\nTime zamka prijelaznih dobitaka održava neučinkovite politike znatno dulje nego\nšto bi se moglo ekonomski opravdati.\n\nNeintuitivnost državnih odluka\ntako se može promatrati kao vrhunac sinergije političke i ekonomske\nneefikasnosti. Visoko informirane i koncentrirane interesne skupine, takozvani\nlovci na rentu učinkovito koriste trgovinu glasovima kako bi utjecale na\npolitičare i oblikovale javne politike prema vlastitim interesima. Istodobno,\nraspršena i racionalno neinformirana većina birača ne raspolaže dovoljno\nsnažnim poticajima ni mehanizmima da te odluke nadzire ili sankcionira.\nRezultat je političko-ekonomski sustav u kojem su mnoge državne odluke\npredvidivo neintuitivne, odnosno racionalne za aktere koji ih donose, ali\nnepovoljne za društvo u cjelini.\n\n: Tablica 1. Mehanizmi neuspjeha države {#tbl-mehanizmi}\n\n| Mehanizam neuspjeha države | Glavni akteri | Racionalni cilj aktera | Rezultat za društvo (Neintuitivan ishod) |\n| :--- | :--- | :--- | :--- |\n| Koncentrirane koristi/Raspršeni troškovi | Interesne skupine, Birači | Organiziranje malih skupina radi velikog dobitka, ravnodušnost većine | Usvajanje politika s neto niskim ili negativnim društvenim povratom |\n| Lov na rentu | Interesne skupine | Stjecanje umjetno stvorenih povlastica (političke rente) | Rasipanje produktivnih resursa (društveni gubitak - Tullockov pravokutnik) |\n| Logrolling | Političari | Trgovanje glasovima radi prolaska specifičnih zakona | Usvajanje projekata s neto negativnom društvenom vrijednošću |\n| Maksimizacija budžeta | Birokrati | Povećanje ukupnog budžeta i osobne moći | Prekomjerna opskrba i neefikasna proizvodnja javnih dobara (Alokativna i X-neefikasnost) |\n\nIzvor:\n\n## Literatura\n\nBrennan,\n     G., & Buchanan, J. M. (1985). *The reason of rules. Constitutional\n     Political.*\n\nBrennan,\n     G., & Hamlin, A. (2000). *Democratic devices and desires.*\n     Cambridge University Press.\n\nBreton,\n     A., & Wintrobe, R. (1975). The equilibrium size of a budget-maximizing\n     bureau: A note on Niskanen's theory of bureaucracy. *Journal of\n     Political Economy, 83*(1), 195-207.\n\nBuchanan, J. M., & Tullock,\n     G. (1962). *The Calculus of Consent: Logical Foundations of\n     Constitutional Democracy.* Ann Arbor: University of Michigan Press.\n\nBuchanan, J. M. (1986).\n     *Liberty, market and state: Political economy in the 1980s.*\n\nCaplan,\n     B. (2001). Rational ignorance versus rational irrationality. *Kyklos, 54*(1),\n     3-26.\n\nConybeare, J. A. C. (1993).\n     Explaining Bureaucratic Behavior. U *Saggi sull’analisi delle\n     burocrazie.*\n\nDowns,\n     A. (1957). *An economic theory of democracy.* Harper and Row, 28.\n\nDowns, A. (1967). *Inside\n     Bureaucracy.* Little Brown.\n\nDunleavy, P. (1991). *Democracy,\n     Bureaucracy and Public Choice: Economic Approaches in Political Science.*\n     Harvester Wheatsheaf.\n\nFeddersen, T. J. (2004).\n     Rational Choice Theory and the Paradox of Not Voting. *Journal of\n     Economic Perspectives, 18*(1), 99–112.\n\nHillman, A. L. (2010).\n     Expressive Behavior and Economic Analysis. *European Journal of\n     Political Economy, 26*(4), 543-556.\n\nHolcombe, R. G. (2018). Can\n     Consent Limit Liberty? U *Buchanan's Tensions.* Mercatus Center.\n\nKrueger, A. O. (1974). The\n     Political Economy of the Rent-Seeking Society. *American Economic Review,\n     64*(3), 291–303.\n\nKliemt, H. (2011).\n     Bukantianism—Buchanan's Philosophical Economics. *Journal of Economic\n     Behavior & Organization, 80*(2), 275–79.\n\nMueller,\n     D. C. (2003). *Public choice III.* Cambridge University Press.\n\nNiskanen, W. A. (1971). *Bureaucracy\n     and Representative Government.* Aldine-Atherton.\n\nOlson, M. (1965). *The Logic\n     of Collective Action: Public Goods and the Theory of Groups.* Harvard\n     University Press.\n\nRiker,\n     W. H., & Ordeshook, P. C. (1968). A Theory of the Calculus of\n     Voting. *American political science review, 62*(1),\n     25-42.\n\nRivas, J., & Rockey, J.\n     (2020). *Extremists and Expressive Voting: The Desire to Boo.* University of\n     Bath Working Paper.\n\nRothbard, M. N. (1982). Law,\n     Property Rights, and Air Pollution. *Cato Journal, 2*(1), 55-99.\n\nSalter, A., & Young, B.\n     (2019). The Limits of Generality for Constitutional Design. *Journal of\n     Institutional Economics, 15*(4), 651–670.\n\nSicotte, R. (2006). *The Origins\n     and Development of the U.S. Sugar Program, 1934-1959.* 14th International\n     Economic History Conference.\n\nSkaperdas, S. (2007). Rent\n     Seeking. U *The New Palgrave Dictionary of Economics.* Palgrave\n     Macmillan.\n\nTullock, G. (1967). The Welfare\n     Costs of Tariffs, Monopolies and Theft. *Western Economic Journal,\n     5*(3), 224–232.\n\nTullock, G. (1975). The\n     Transitional Gains Trap. *The Bell Journal of Economics, 6*(2),\n     671-678.\n\nTullock, G. (1989). *The\n     Economics of Special Privilege and Rent Seeking.* Kluwer Academic\n     Publishers.\n\nVanberg, G. (2018).\n     Constitutional Political Economy, Democratic Theory, and Institutional\n     Design. *The Review of Austrian Economics, 31*(2), 177–187.\n\nWiese, R., & Jong-A-Pin, R.\n     M. (2015). *Testing the Theory of Expressive Voting in a Laboratory\n     Experiment.* CESifo Working Paper No. 5765.\n\nWiseman, D. S. (2006). *The U.S.\n     Sugar Program: A Public Choice Analysis of Target Prices and Import\n     Quotas.* IAAE Conference.\n\nZupan, M. (2020). *The\n     Transitional Gains Trap and Dynamic Political Economy.* Duke University\n     Working Paper."},"formats":{"html":{"identifier":{"display-name":"HTML","target-format":"html","base-format":"html"},"execute":{"fig-width":8,"fig-height":6,"fig-format":"retina","fig-dpi":96,"df-print":"default","error":false,"eval":true,"cache":true,"freeze":"auto","echo":true,"output":true,"warning":false,"include":true,"keep-md":false,"keep-ipynb":false,"ipynb":null,"enabled":null,"daemon":null,"daemon-restart":false,"debug":false,"ipynb-filters":[],"ipynb-shell-interactivity":null,"plotly-connected":true,"message":false,"engine":"markdown"},"render":{"keep-tex":false,"keep-typ":false,"keep-source":false,"keep-hidden":false,"prefer-html":true,"output-divs":true,"output-ext":"html","fig-align":"default","fig-pos":null,"fig-env":null,"code-fold":true,"code-overflow":"scroll","code-link":false,"code-line-numbers":false,"code-tools":true,"tbl-colwidths":"auto","merge-includes":true,"inline-includes":false,"preserve-yaml":false,"latex-auto-mk":true,"latex-auto-install":true,"latex-clean":true,"latex-min-runs":1,"latex-max-runs":10,"latex-makeindex":"makeindex","latex-makeindex-opts":[],"latex-tlmgr-opts":[],"latex-input-paths":[],"latex-output-dir":null,"link-external-icon":false,"link-external-newwindow":false,"self-contained-math":false,"format-resources":[],"notebook-links":true},"pandoc":{"standalone":true,"wrap":"none","default-image-extension":"png","to":"html","css":["../styles/styles.css"],"toc":true,"toc-depth":3,"number-sections":true,"output-file":"01-javni-izbor.html"},"language":{"toc-title-document":"Table of contents","toc-title-website":"On this page","related-formats-title":"Other Formats","related-notebooks-title":"Notebooks","source-notebooks-prefix":"Source","other-links-title":"Other Links","code-links-title":"Code Links","launch-dev-container-title":"Launch Dev Container","launch-binder-title":"Launch Binder","article-notebook-label":"Article Notebook","notebook-preview-download":"Download Notebook","notebook-preview-download-src":"Download Source","notebook-preview-back":"Back to Article","manuscript-meca-bundle":"MECA Bundle","section-title-abstract":"Abstract","section-title-appendices":"Appendices","section-title-footnotes":"Footnotes","section-title-references":"References","section-title-reuse":"Reuse","section-title-copyright":"Copyright","section-title-citation":"Citation","appendix-attribution-cite-as":"For attribution, please cite this work as:","appendix-attribution-bibtex":"BibTeX citation:","appendix-view-license":"View License","title-block-author-single":"Author","title-block-author-plural":"Authors","title-block-affiliation-single":"Affiliation","title-block-affiliation-plural":"Affiliations","title-block-published":"Published","title-block-modified":"Modified","title-block-keywords":"Keywords","callout-tip-title":"Tip","callout-note-title":"Note","callout-warning-title":"Warning","callout-important-title":"Important","callout-caution-title":"Caution","code-summary":"Code","code-tools-menu-caption":"Code","code-tools-show-all-code":"Show All Code","code-tools-hide-all-code":"Hide All Code","code-tools-view-source":"View Source","code-tools-source-code":"Source Code","tools-share":"Share","tools-download":"Download","code-line":"Line","code-lines":"Lines","copy-button-tooltip":"Copy to Clipboard","copy-button-tooltip-success":"Copied!","repo-action-links-edit":"Edit this page","repo-action-links-source":"View source","repo-action-links-issue":"Report an issue","back-to-top":"Back to top","search-no-results-text":"No results","search-matching-documents-text":"matching documents","search-copy-link-title":"Copy link to search","search-hide-matches-text":"Hide additional matches","search-more-match-text":"more match in this document","search-more-matches-text":"more matches in this document","search-clear-button-title":"Clear","search-text-placeholder":"","search-detached-cancel-button-title":"Cancel","search-submit-button-title":"Submit","search-label":"Search","toggle-section":"Toggle section","toggle-sidebar":"Toggle sidebar navigation","toggle-dark-mode":"Toggle dark mode","toggle-reader-mode":"Toggle reader mode","toggle-navigation":"Toggle navigation","crossref-fig-title":"Figure","crossref-tbl-title":"Table","crossref-lst-title":"Listing","crossref-thm-title":"Theorem","crossref-lem-title":"Lemma","crossref-cor-title":"Corollary","crossref-prp-title":"Proposition","crossref-cnj-title":"Conjecture","crossref-def-title":"Definition","crossref-exm-title":"Example","crossref-exr-title":"Exercise","crossref-ch-prefix":"Chapter","crossref-apx-prefix":"Appendix","crossref-sec-prefix":"Section","crossref-eq-prefix":"Equation","crossref-lof-title":"List of Figures","crossref-lot-title":"List of Tables","crossref-lol-title":"List of Listings","environment-proof-title":"Proof","environment-remark-title":"Remark","environment-solution-title":"Solution","listing-page-order-by":"Order By","listing-page-order-by-default":"Default","listing-page-order-by-date-asc":"Oldest","listing-page-order-by-date-desc":"Newest","listing-page-order-by-number-desc":"High to Low","listing-page-order-by-number-asc":"Low to High","listing-page-field-date":"Date","listing-page-field-title":"Title","listing-page-field-description":"Description","listing-page-field-author":"Author","listing-page-field-filename":"File Name","listing-page-field-filemodified":"Modified","listing-page-field-subtitle":"Subtitle","listing-page-field-readingtime":"Reading Time","listing-page-field-wordcount":"Word Count","listing-page-field-categories":"Categories","listing-page-minutes-compact":"{0} min","listing-page-category-all":"All","listing-page-no-matches":"No matching items","listing-page-words":"{0} words","listing-page-filter":"Filter","draft":"Draft"},"metadata":{"lang":"hr-HR","fig-responsive":true,"quarto-version":"1.6.42","bibliography":["../references.bib"],"crossref":{"fig-title":"Slika","tbl-title":"Tablica","sec-prefix":"Poglavlje","fig-prefix":"Slika","tbl-prefix":"Tablica"},"theme":["cosmo","../styles/custom.scss"],"number-depth":3,"code-summary":"Prikaži kod","code-copy":"hover","comments":{"hypothesis":true},"title":"1. Što je to javni izbor i zašto nas se tiče?"},"extensions":{"book":{"multiFile":true}}}},"projectFormats":["html"]}